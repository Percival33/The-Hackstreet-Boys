## Co podlega obowiązkowi podatkowemu

Obowiązek podatkowy w podatku od czynności cywilnoprawnych (PCC)
powstaje, gdy:

-   zawierasz:
    -   umowę sprzedaży oraz zamiany rzeczy lub praw majątkowych,
    -   umowę pożyczki pieniędzy lub rzeczy oznaczonych tylko co do
        gatunku
    -   umowę darowizny - w części dotyczącej przejęcia przez
        obdarowanego długów i ciężarów albo zobowiązań darczyńcy,
    -   umowę dożywocia,
    -   umowę o dział spadku lub umowę o zniesienie współwłasności - w
        części dotyczącej spłat lub dopłat,
    -   umowę depozytu nieprawidłowego,
    -   umowę spółki,
-   składasz oświadczenie lub zawierasz umowę o ustanowieniu hipoteki,
-   dokonasz ustanowienia ograniczonych praw rzeczowych w postaci
    odpłatnej służebności i odpłatnego użytkowania, w tym
    nieprawidłowego,
-   uprawomocnia się orzeczenie sądu - jeżeli wywołuje takie same skutki
    prawne jak podlegające opodatkowaniu czynności cywilnoprawne,
-   dostajesz wyrok sądu polubownego albo dojdzie do ugody - jeżeli
    wywołują takie same skutki prawne jak podlegające opodatkowaniu
    czynności cywilnoprawne.

Przepisy o umowie o dziale spadku oraz umowie o zniesieniu
współwłasności  stosuje się odpowiednio także do:

1.  nabycia własności rzeczy wspólnej lub wspólnego prawa majątkowego
    albo ich części przez niektórych dotychczasowych współwłaścicieli na
    dalszą współwłasność -- w części spłat lub dopłat,
2.  odpłatnego wyodrębnienia własności lokali na rzecz niektórych lub
    wszystkich współwłaścicieli.

W przypadku umowy spółki za zmianę umowy uważa się:

1.  przy spółce osobowej -- wniesienie lub podwyższenie wkładu, którego
    wartość powoduje zwiększenie majątku spółki, pożyczkę udzieloną
    spółce przez wspólnika, dopłaty oraz oddanie przez wspólnika spółce
    rzeczy lub praw majątkowych do nieodpłatnego używania;
2.  przy spółce kapitałowej -- podwyższenie kapitału zakładowego z
    wkładów lub ze środków spółki oraz dopłaty;
3.  przekształcenie lub łączenie spółek, jeżeli ich wynikiem jest
    zwiększenie majątku spółki osobowej lub podwyższenie kapitału
    zakładowego spółki kapitałowej;
4.  przeniesienie na terytorium Rzeczypospolitej Polskiej z terytorium
    państwa niebędącego państwem członkowskim:
    1.  rzeczywistego ośrodka zarządzania spółki kapitałowej, jeżeli jej
        siedziba nie znajduje się na terytorium państwa członkowskiego,
    2.  siedziby spółki kapitałowej, jeżeli jej rzeczywisty ośrodek
        zarządzania nie znajduje się na terytorium państwa
        członkowskiego

-- także wtedy, gdy czynność ta nie powoduje podwyższenia kapitału
zakładowego.

Opodatkowanie dotyczy umów, których przedmiotem są rzeczy znajdujące się
na terytorium Polski i prawa majątkowe wykonywane na terytorium Polski.
A jeśli są to rzeczy znajdujące się za granicą lub prawa majątkowe tam
wykonywane -- umowa podlega PCC, jeśli ich nabywca mieszka albo ma
siedzibę w Polsce i zawarł umowę w Polsce.

W przypadku umowy zamiany wystarczy, że w Polsce jest jeden z
zamienianych przedmiotów lub jedno z praw majątkowych jest wykonywane w
Polsce.

Podatek płacisz także, jeśli:

-   zmienisz jedną z wymienionych umów i przez to podwyższy się podstawa
    opodatkowania,
-   orzeczenie sądu albo ugoda -- wywoła takie same skutki prawne, jak
    powyższe czynności. Na przykład, jeśli sąd wyda orzeczenie, które
    znosi współwłasność, trzeba zapłacić podatek, jak przy umowie o
    zniesienie współwłasności.

### Co moe być przedmiotem opodatkowania
### Przedmiot opodatkowania

1.  czynności cywilnoprawne:
    -   umowy sprzedaży oraz zamiany rzeczy i praw majątkowych,
    -   umowy pożyczki pieniędzy lub rzeczy oznaczonych tylko co do
        gatunku,
    -   umowy darowizny - w części dotyczącej przejęcia przez
        obdarowanego długów i ciężarów albo zobowiązań darczyńcy,
    -   umowy dożywocia,
    -   umowy o dział spadku oraz umowy o zniesienie współwłasności - w
        części dotyczącej spłat lub dopłat,
    -   ustanowienie hipoteki,
    -   ustanowienie odpłatnego użytkowania, w tym nieprawidłowego, oraz
        odpłatnej służebności,
    -   umowy depozytu nieprawidłowego,
    -   umowy spółki;
2.  zmiany tych umów - jeżeli powodują podwyższenie podstawy
    opodatkowania podatkiem od czynności cywilnoprawnych;
3.  orzeczenia sądów i ugody - jeżeli wywołują takie same skutki prawne,
    jak podlegające opodatkowaniu czynności cywilnoprawne.

Przepisy ustawy o umowie o dziale spadku oraz o umowie o zniesieniu
współwłasności stosuje się odpowiednio do:

-   nabycia własności rzeczy wspólnej lub wspólnego prawa majątkowego
    albo ich części przez niektórych dotychczasowych współwłaścicieli na
    dalszą współwłasność -- w części spłat lub dopłat,
-   odpłatnego wyodrębnienia własności lokali na rzecz niektórych lub
    wszystkich współwłaścicieli.

#### Zmiana umowy, a spółka

W przypadku umowy spółki za zmianę umowy uważa się:

-   przy spółce osobowej - wniesienie lub podwyższenie wkładu, którego
    wartość powoduje zwiększenie majątku spółki, pożyczkę udzieloną
    spółce przez wspólnika, dopłaty oraz oddanie przez wspólnika spółce
    rzeczy lub praw majątkowych do nieodpłatnego używania,
-   przy spółce kapitałowej - podwyższenie kapitału zakładowego z
    wkładów lub ze środków spółki oraz dopłaty,
-   przekształcenie lub łączenie spółek - jeżeli ich wynikiem jest
    zwiększenie majątku spółki osobowej lub podwyższenie kapitału
    zakładowego spółki kapitałowej,
-   przeniesienie na terytorium Rzeczypospolitej Polskiej z terytorium
    państwa niebędącego państwem członkowskim:
    -   rzeczywistego ośrodka zarządzania spółki kapitałowej - jeżeli
        jej siedziba nie znajduje się na terytorium państwa
        członkowskiego,
    -   siedziby spółki kapitałowej - jeżeli jej rzeczywisty ośrodek
        zarządzania nie znajduje się na terytorium państwa
        członkowskiego

także wtedy, gdy czynność ta nie powoduje podwyższenia kapitału
zakładowego.

Czynności cywilnoprawne podlegają podatkowi, jeżeli ich przedmiotem są:

-   rzeczy, które znajdują się na terytorium Polski lub prawa majątkowe
    wykonywane na terytorium Polski,
-   rzeczy, które znajdują się za granicą lub prawa majątkowe wykonywane
    za granicą, jeżeli nabywca ma miejsce zamieszkania lub siedzibę w
    Polsce i czynność cywilnoprawna została dokonana w Polsce.

Umowa zamiany podlega także PCC, jeżeli co najmniej jedna z rzeczy
znajduje się na terytorium Polski lub jedno z praw majątkowych jest
wykonywane na terytorium Polski.

Umowa spółki oraz jej zmiana podlega podatkowi jeżeli w chwili dokonania
czynności w Polsce znajduje się siedziba spółki osobowej, a w przypadku
spółki kapitałowej rzeczywisty ośrodek zarządzania albo siedziba tej
spółki, jeżeli jej rzeczywisty ośrodek zarządzania nie znajduje się na
terytorium innego państwa członkowskiego.

#### Podstawa opodatkowania

Podstawę opodatkowania stanowi, przy:

-   umowie sprzedaży -- wartość rynkowa rzeczy lub prawa majątkowego,
    które jest sprzedawane,
-   zamianie mieszkań -- różnica ich wartości rynkowej,
-   zamianie rzeczy innych, niż mieszkania lub praw majątkowych --
    wartość rynkowa rzeczy lub praw majątkowych, od których przypada
    wyższy podatek,
-   darowiźnie -- wartość długów i ciężarów albo zobowiązań, które
    przejmuje obdarowany,
-   przy dożywociu -- wartość rynkowa nieruchomości,
-   przy zniesieniu współwłasności lub dziale spadku -- wartość rynkowa
    rzeczy lub prawa majątkowego nabytego ponad wartość dotychczasowego
    udziału we współwłasności rzeczy lub spadku,
-   przy pożyczce i depozycie nieprawidłowym -- kwota lub wartość
    pożyczki lub depozytu, a jeżeli liczba i suma wypłat nie była
    ustalona z góry (nie jest określona w umowie i nie jest znana na
    moment jej zawarcia), to wartość każdej z przekazanych kwot,
-   przy ustanowieniu odpłatnego użytkowania i odpłatnej służebności --
    wartość świadczeń za okres na jaki prawa te zostały ustanowione
    (jeśli na czas nieokreślony, to według oświadczenia podatnika
    wartość świadczeń za lat 10, albo wartość świadczeń należnych w
    miarę wykonywania umowy).

#### Wartość rynkowa

Wartość rynkową przedmiotu czynności cywilnoprawnych określa się na
podstawie przeciętnych cen stosowanych w obrocie rzeczami tego samego
rodzaju i gatunku, z uwzględnieniem ich miejsca położenia, stanu i
stopnia zużycia, oraz w obrocie prawami majątkowymi tego samego rodzaju,
z dnia dokonania tej czynności, bez odliczania długów i ciężarów.

Jeżeli podatnik nie określił wartości przedmiotu czynności
cywilnoprawnej lub wartość określona przez niego nie odpowiada, według
oceny organu podatkowego, wartości rynkowej, organ ten wezwie podatnika
do jej określenia, podwyższenia lub obniżenia - w terminie nie krótszym
niż 14 dni od dnia doręczenia wezwania i poda jednocześnie wartość
według własnej, wstępnej oceny.

Jeżeli podatnik, pomimo wezwania, nie określił wartości lub podał
wartość, która nie odpowiada wartości rynkowej, organ podatkowy określi
ją z uwzględnieniem opinii biegłego lub przedłożonej przez podatnika
wyceny rzeczoznawcy.

**WAŻNE:** Jeśli umowę zawierasz w formie aktu notarialnego u
notariusza, to u niego płacisz podatek. Umowy sprzedaży nieruchomości,
mieszkania lub garażu -- trzeba podpisać u notariusza.

Czynności cywilnoprawne (inne niż umowa spółki) nie podlegają PCC, w
przypadku gdy są opodatkowane podatkiem VAT albo jeżeli przynajmniej
jedna ze stron umowy z tytułu dokonania tej czynności jest zwolniona z
VAT.

## Co nie podlega opodatkowaniu
1.  **czynności cywilnoprawne**, inne niż umowa spółki i jej zmiany:
    1.  w zakresie, w jakim są opodatkowane podatkiem od towarów i
        usług,
    2.  jeżeli przynajmniej jedna ze stron jest zwolniona od podatku od
        towarów i usług z tytułu dokonania tej czynności, z wyjątkiem:  
        1.  umów sprzedaży i zamiany, których przedmiotem jest
            nieruchomość lub jej część, albo prawo użytkowania
            wieczystego, spółdzielcze własnościowe prawo do lokalu,
            prawo do domu jednorodzinnego w spółdzielni mieszkaniowej
            lub prawo do miejsca postojowego w garażu wielostanowiskowym
            lub udział w tych prawach,
        2.  umów sprzedaży udziałów i akcji w spółkach handlowych,
    3.  niepodlegające podatkowi od towarów i usług na podstawie art. 8c
        ust. 1 ustawy z dnia 11 marca 2004 r. o podatku od towarów i
        usług, z wyjątkiem:
        1.  umów sprzedaży i zamiany, których przedmiotem jest
            nieruchomość lub jej część, albo prawo użytkowania
            wieczystego, spółdzielcze własnościowe prawo do lokalu,
            prawo do domu jednorodzinnego w spółdzielni mieszkaniowej
            lub prawo do miejsca postojowego w garażu wielostanowiskowym
            lub udział w tych prawach,
        2.  umów sprzedaży udziałów i akcji w spółkach handlowych,
2.  **umowy spółki i ich zmiany** związane z:
    1.  łączeniem spółek kapitałowych,
    2.  przekształceniem spółki kapitałowej w inną spółkę kapitałową,
    3.  wniesieniem do spółki kapitałowej, w zamian za jej udziały lub
        akcje:
        1.  przedsiębiorstwa spółki kapitałowej lub jego zorganizowanej
            części,
        2.  udziałów lub akcji innej spółki kapitałowej dających w niej
            większość głosów albo kolejnych udziałów lub akcji, w
            przypadku gdy spółka, do której są wnoszone te udziały lub
            akcje, posiada już większość głosów.

## Kiedy powstaje obowiązek podatkowy

Obowiązek podatkowy powstaje:

-   z chwilą dokonania czynności cywilnoprawnej (np. zawarcia umowy);
-   z chwilą każdorazowej wypłaty środków pieniężnych, jeżeli umowa
    pożyczki określa, że wypłata środków pieniężnych nastąpi
    niejednokrotnie i ich suma nie jest znana w chwili zawarcia umowy;
-   z chwilą podjęcia uchwały o podwyższeniu kapitału spółki mającej
    osobowość prawną,
-   z chwilą złożenia oświadczenia o ustanowieniu hipoteki lub zawarcia
    umowy ustanowienia hipoteki,
-   z chwilą uprawomocnienia się orzeczenia sądu, doręczenia wyroku sądu
    polubownego lub zawarcia ugody,
-   z chwilą powołania się przez podatnika na fakt dokonania czynności
    cywilnoprawnej - jeżeli podatnik nie złożył deklaracji w sprawie
    podatku od czynności cywilnoprawnych w terminie 5 lat od końca roku,
    w którym upłynął termin płatności podatku, a następnie powołuje się
    przed organem podatkowym lub organem kontroli skarbowej na fakt jej
    dokonania.

Jeżeli zawarcie umowy przenoszącej własność następuje w wykonaniu
zobowiązania, które wynika z uprzednio zawartej umowy zobowiązującej do
przeniesienia własności - obowiązek podatkowy powstaje z chwilą zawarcia
umowy przenoszącej własność.

### **Kogo dotyczy obowiązek podatkowy**

**Kogo dotyczy obowiązek podatkowy**

W zależności od rodzaju czynności cywilnoprawnej obowiązek podatkowy
ciąży:

-   przy umowie sprzedaży -- na kupującym,
-   przy umowie zamiany -- na stronach czynności (dokonujących zamiany),
-   przy umowie pożyczki i depozytu nieprawidłowego -- na biorącym
    pożyczkę lub przechowawcy,
-   przy umowie darowizny -- na obdarowanym,
-   przy umowie dożywocia -- na nabywcy własności nieruchomości,
-   przy umowie o dział spadku lub o zniesienie współwłasności -- na
    podmiocie, który nabywa rzeczy lub prawa majątkowe ponad swój
    dotychczasowy udział nabyty odpowiednio w spadku lub we
    współwłasności,
-   przy ustanowieniu odpłatnego użytkowania, w tym nieprawidłowego oraz
    odpłatnej służebności -- na użytkowniku lub nabywającym prawo
    służebności,
-   przy ustanowieniu hipoteki -- na składającym oświadczenia woli o
    ustanowieniu hipoteki,
-   przy umowie spółki cywilnej -- na wspólnikach,
-   przy innych umowach spółki -- na spółce.

## Kto jest podatnikiem PCC

Podatnikami PCC są osoby fizyczne, osoby prawne i jednostki
organizacyjne niemające osobowości prawnej, będące stronami czynności
cywilnoprawnych, z tym że podatnikiem jest przy:

-   umowie sprzedaży - kupujący,
-   umowie zamiany -- strony czynności,
-   umowie darowizny -- obdarowany,
-   umowie dożywocia - nabywca własności nieruchomości,
-   umowie o dział spadku lub o zniesienie współwłasności -- podmiot,
    który nabywa rzeczy lub prawa majątkowe ponad udział w spadku lub we
    współwłasności,
-   ustanowieniu odpłatnego użytkowania, w tym również nieprawidłowego
    oraz odpłatnej służebności - użytkownik lub nabywający prawo
    służebności,
-   umowie pożyczki i umowie depozytu nieprawidłowego - biorący pożyczkę
    lub przechowawca,
-   ustanowieniu hipoteki - składający oświadczenia woli o ustanowieniu
    hipoteki,
-   umowie spółki cywilnej - wspólnicy, a przy pozostałych umowach
    spółki - spółka.

Jeżeli obowiązek podatkowy ciąży na kilku podmiotach (np. dwie osoby
kupują samochód) albo na stronach umowy zamiany, albo wspólnikach spółki
cywilnej - są oni solidarnie zobowiązani do zapłaty podatku.

Oznacza to, że podatek może być zapłacony przez jedną z tych osób w
całości, przez każdą z nich w równej wysokości, albo przez niektóre z
nich w różnej wysokości. Ważne, żeby w sumie kwota wpłat była równa
kwocie należnego podatku. Jeżeli podatek nie zostanie zapłacony przez te
osoby w terminie i w całości urząd skarbowy może sam zdecydować, kto i w
jakiej części zapłaci (ale wówczas wraz z dodatkowymi kosztami
egzekucyjnymi i odsetkami).
### **Płatnicy**

Płatnikami PCC są notariusze. Pobierają oni podatek od czynności
cywilnoprawnych dokonywanych w formie aktu notarialnego i przekazują
organowi podatkowemu.

## Podstawa opodatkowania

Podstawa opodatkowania to kwota, od której nalicza się podatek i zależy
od rodzaju umowy, którą podpisujesz.


Generalnie powinna ona odzwierciedlać wartość rynkową przedmiotu
czynności cywilnoprawnych.

Podatek płaci się zawsze od wartości rynkowej nabywanej rzeczy -- nawet,
jeśli w umowie ustala się inną cenę.

Wartość rynkową przedmiotu czynności cywilnoprawnych określa się na
podstawie przeciętnych cen stosowanych:

-   w obrocie rzeczami tego samego rodzaju i gatunku, uwzględniając ich
    miejsce położenia, stan i stopień zużycia,
-   w obrocie prawami majątkowymi tego samego rodzaju

z dnia dokonania tej czynności, bez odliczania długów i ciężarów.

Oznacza to, że nie zawsze kwota wskazana w umowie stanowić będzie
podstawę opodatkowania, gdyż w konkretnym przypadku może ona odbiegać od
wartości rynkowej przedmiotu umowy.\
\

**WAŻNE:** Podstawę opodatkowania czynności cywilnoprawnych stanowi
wartość rynkowa, a przyjęcie niższej wartości powoduje zaniżenie kwoty
należnego podatku i konieczność jego uzupełnienia wraz z odsetkami.

Organ podatkowy może wezwać podatnika do określenia, podwyższenia lub
obniżenia wartości przedmiotu czynności cywilnoprawnej, w terminie nie
krótszym niż 14 dni od dnia doręczenia wezwania (podając jednocześnie
wartość według własnej, wstępnej oceny) jeśli stwierdzi, że podatnik nie
określił wartości lub nie odpowiada ona wartości rynkowej.

Jeżeli podatnik, pomimo tego wezwania, nie określił wartości lub podał
wartość nieodpowiadającą wartości rynkowej, organ podatkowy dokona jej
określenia z uwzględnieniem opinii biegłego lub przedłożonej przez
podatnika wyceny rzeczoznawcy.

Jeżeli organ podatkowy powoła biegłego, a wartość określona z
uwzględnieniem jego opinii różni się o więcej niż 33% od wartości
podanej przez podatnika, koszty opinii ponosi podatnik.

## Jak obliczyć podatek

Wysokość podatku zależy od tego, jaki rodzaj umowy podpisujesz.

Jeśli jest to umowa:

-   sprzedaży, zamiany, dożywocia, o dział spadku, zniesienie
    współwłasności oraz darowizny:
    -   rzeczy -- 2% podstawy opodatkowania,
    -   praw majątkowych -- 1% podstawy opodatkowania,
-   ustanowienia hipoteki:
    -   na zabezpieczenie wierzytelności istniejących - od kwoty
        zabezpieczonej wierzytelności - 0,1%,
    -   na zabezpieczenie wierzytelności o wysokości nieustalonej - 19
        zł,
-   ustanowienia odpłatnego użytkowania oraz odpłatnej służebności -- 1%
    podstawy opodatkowania,
-   depozytu nieprawidłowego -- 0,5% podstawy opodatkowania,
-   spółki -- 0,5% podstawy opodatkowania.

Podatek pobiera się według stawki najwyższej:

1.  jeżeli podatnik dokonując czynności cywilnoprawnej, w wyniku której
    nastąpiło przeniesienie własności, nie wyodrębnił wartości rzeczy
    lub praw majątkowych, do których mają zastosowanie różne stawki (np.
    przy sprzedaży przedsiębiorstwa) -- od łącznej wartości tych rzeczy
    lub praw majątkowych;
2.  jeżeli przedmiotem umowy zamiany są rzeczy lub prawa majątkowe, co
    do których obowiązują różne stawki.

W pewnych przypadkach stawka podatku może wynosić 20% podstawy
opodatkowania - jest to stawka sankcyjna. Obowiązuje ona, jeśli przed
organem podatkowym w toku czynności sprawdzających, kontroli podatkowej,
postępowania podatkowego lub kontroli celno-skarbowej, jako
pożyczkobiorca:

-   powołujesz się na fakt zawarcia umowy pożyczki, depozytu
    nieprawidłowego lub ustanowienia użytkowania nieprawidłowego albo
    ich zmiany, a należny podatek od tych czynności nie został
    zapłacony,
-   powołujesz się na fakt zawarcia umowy pożyczki z osobą z najbliższej
    rodziny (małżonkiem, dzieckiem, wnukiem, prawnukiem, rodzicem,
    dziadkiem, babcią, pasierbem, rodzeństwem, ojczymem, macochą oraz
    inną osobą uważana za zstępnych lub wstępnych w rozumieniu ustawy o
    podatku od spadków i darowizn) i nie udokumentujesz otrzymania tych
    pieniędzy na swój rachunek bankowy, rachunek prowadzony przez
    spółdzielczą kasę oszczędnościowo-kredytową albo przekazem
    pocztowym.

Za zstępnych uważa się również przysposobionych i ich zstępnych oraz
osoby, które przebywają lub przebywały w rodzinie zastępczej, w
rodzinnym domu dziecka, w placówce opiekuńczo-wychowawczej lub w
regionalnej placówce opiekuńczo-terapeutycznej.

Za wstępnych uważa się także odpowiednio osoby tworzące rodzinę
zastępczą, prowadzące rodzinny dom dziecka lub pracujące z dziećmi w
placówce opiekuńczo-wychowawczej lub w regionalnej placówce
opiekuńczo-terapeutycznej, a za rodziców uważa się również
przysposabiających.

## Zwolnienie od podatku

### Kto jest zwolniony z podatku

Z podatku zwolnione są :

-   państwa obce, ich przedstawicielstwa dyplomatyczne, urzędy
    konsularne i siły zbrojne, międzynarodowe organizacje i instytucje
    oraz ich oddziały i przedstawicielstwa, korzystające na podstawie
    ustaw, umów lub powszechnie uznanych zwyczajów międzynarodowych z
    przywilejów i immunitetów, a także członków ich personelu i inne
    osoby zrównane z nimi, jeżeli nie są one obywatelami polskimi i nie
    mają miejsca stałego pobytu na terytorium Rzeczypospolitej Polskiej
    -- pod warunkiem wzajemności
-   osoba kupująca na potrzeby własne sprzęt rehabilitacyjny, wózki
    inwalidzkie, motorowery, motocykle lub samochody osobowe, mająca:
    -   orzeczenie o znacznym albo umiarkowanym stopniu
        niepełnosprawności (nieważne, jakie ma schorzenie),
    -   orzeczenie o lekkim stopniu niepełnosprawności w związku ze
        schorzeniami narządów ruchu,
-   organizacja pożytku publicznego -- jeśli dokonuje czynności
    cywilnoprawnych tylko w związku ze swoją nieodpłatną działalnością
    pożytku publicznego,
-   Skarb Państwa,
-   jednostki samorządu terytorialnego,
-   Rządowa Agencja Rezerw Strategicznych.

### Co jest zwolnione z podatku

Najczęściej stosowane zwolnienia obejmują sprzedaż:

-   walut obcych lub kryptowalut,
-   bonów i obligacji skarbowych,
-   rzeczy ruchomych, jeżeli podstawa opodatkowania nie przekracza 1000
    zł,
-   praw majątkowych, będących instrumentami finansowymi dokonywaną:
    -   firmom inwestycyjnym oraz zagranicznym firmom inwestycyjnym,
    -   za pośrednictwem firm inwestycyjnych lub zagranicznych firm
        inwestycyjnych,
    -   w ramach obrotu zorganizowanego,
    -   poza obrotem zorganizowanym przez firmy inwestycyjne oraz
        zagraniczne firmy inwestycyjne, jeżeli prawa te zostały nabyte
        przez te firmy w ramach obrotu zorganizowanego.

**WAŻNE:** Umowa sprzedaży rzeczy ruchomej, której wartość rynkowa nie
przekracza 1000 zł, jest zwolniona od PCC (np. kupujesz używany rower za
500 zł). Jeśli cena roweru odpowiada jego wartości rynkowej, nie musisz
składać deklaracji PCC‑3 i płacić podatku. Gdyby jednak okazało się, że
wartość rynkowa tego roweru przekracza 1000 zł, powinieneś złożyć
deklarację PCC‑3 i zapłacić podatek. Zwolnienie to nie dotyczy praw
majątkowych typu akcje, udziały czy wierzytelności.

## Jaki wypełnić formularz

### Deklaracja w sprawie podatku od czynności cywilnoprawnych

Jeżeli zawarta przez Ciebie umowa podlega PCC i nie została zawarta w
formie aktu notarialnego sporządzonego przez notariusza (płatnika PCC),
do urzędu skarbowego składasz deklarację w sprawie podatku od czynności
cywilnoprawnych PCC‑3.

Gdy po stronie nabywcy występuje więcej osób, w takim przypadku jedna z
nich składa deklarację PCC‑4, a każda z pozostałych składa załącznik
PCC‑4/A (Informacja o pozostałych podatnikach).

Składając deklarację sam określasz podstawę opodatkowania wskazujesz
stawkę podatku oraz obliczasz podatek.

Do deklaracji nie dołącza się umowy ani innych dokumentów związanych z
tą umową.

### Zbiorcza deklaracja w sprawie podatku od czynności cywilnoprawnych

Jeżeli w danym miesiącu dokonałeś co najmniej trzech czynności
cywilnoprawnych obejmujących umowę sprzedaży rzeczy ruchomych lub praw
majątkowych lub umowę pożyczki, a ostatnia z tych trzech czynności
zostanie dokonana przed upływem 14 dni od dnia dokonania pierwszej z
nich (przykład 1) możesz złożyć zbiorczą deklarację w sprawie podatku od
czynności cywilnoprawnych PCC‑4.


Gdy po stronie nabywcy występuje więcej osób, w takim przypadku jedna z
nich składa deklarację PCC‑4, a każda z pozostałych składa załącznik
PCC‑4/A (Informacja o pozostałych podatnikach).

W przypadku, gdy nabywca nie ma siedziby ani miejsca zamieszkania na
terytorium RP albo podatnik w miesiącu, za który składana jest zbiorcza
deklaracja, zmienił na terytorium RP miejsce zamieszkania, co
spowodowało w konsekwencji zmianę gminy, razem ze zbiorczą deklaracją
PCC-4 powinien złożyć załącznik PCC‑4/B.

## W jaki sposób złożyć dokumenty

Dokumenty możesz złożyć:

-   elektronicznie w serwisie Urząd Skarbowy w
    zakładce e-Deklaracje, dla zalogowanych użytkowników konta osoby
    fizycznej nie wymagają podpisu danymi autoryzującymi ani podpisu
    kwalifikowanego, lub
-   elektronicznie w usłudze e-Deklaracje, podpisując je danymi
    autoryzacyjnymi albo kwalifikowanym podpisem elektronicznym albo
-   papierowo, bezpośrednio we właściwym miejscowo urzędzie skarbowym
    albo w innym, dowolnym urzędzie skarbowym (z wyłączeniem
    wyspecjalizowanych urzędów skarbowych) lub za pośrednictwem
    operatora pocztowego. 
W przypadku składania deklaracji drogą elektroniczną, załączniki
odpowiednio PCC-3/A albo PCC-4/A składa się jako odrębne formularze,
temu samemu naczelnikowi, któremu składa się deklarację PCC-3 albo
zbiorczą deklarację PCC-4.


## Kiedy i komu złożyć dokumenty

Deklarację PCC-3 wraz z załącznikami składasz **w ciągu 14. dni** od
dnia powstania obowiązku podatkowego.

Deklarację PCC‑4 wraz z załącznikami należy złożyć w terminie **do 7
dnia miesiąca następującego po miesiącu**, w którym powstał obowiązek
podatkowy.

W zależności od rodzaju zawartej umowy deklaracje składa się właściwemu
naczelnikowi urzędu skarbowego, co do zasady właściwego wg położenia
nieruchomości (gdy są przedmiotem umów przeniesienia własności), miejsca
zamieszkania lub siedziby jednej ze stron, a w przypadku umowy spółki
według jej siedziby.  

W przypadku, gdy obowiązek zapłaty ciąży solidarnie na kilku podmiotach,
deklarację składa się naczelnikowi urzędu skarbowego właściwego ze
względu na miejsce zamieszkania lub adres siedziby jednej ze stron.

[Sprawdź, który organ podatkowy jest właściwy w sprawach
PCC](/pcc-sd/abc-pcc/organy-podatkowe-pcc/ "Organy podatkowe"){udi="umb://document/24191d12d1cf4633b746ff600333a197"}

Deklaracji nie składasz, jeżeli umowa sprzedaży nie podlega PCC lub jest
z niego zwolniona albo umowa została zawarta u notariusza.

## Termin i sposób zapłaty podatku

Jeżeli składasz deklarację PCC-3, podatek należy wpłacić na rachunek
bankowy właściwego urzędu **-- w ciągu 14. dni** od dnia powstania
obowiązku podatkowego.

Jeżeli składasz deklarację PCC-4 podatek należy wpłacić na rachunek
bankowy właściwego urzędu -- w terminie **do 7 dnia miesiąca
następującego po miesiącu**, w którym powstał obowiązek podatkowy.

Czynności tej możesz dokonać za pośrednictwem [e-Urząd
Skarbowy](/e-urzad-skarbowy/ "e Urząd Skarbowy"){udi="umb://document/7e5512e838704f5a85c71a43d563980f"}.

## Kiedy PCC podlega zwrotowi

PCC podlega zwrotowi w przypadku gdy:

-   zostały uchylone skutki prawne oświadczenia woli,
-   nie spełnił się warunek zawieszający, od którego uzależniono
    wykonanie umowy,
-   spółka nie została zarejestrowana w rejestrze przedsiębiorców lub
    wysokość kapitału zakładowego spółki kapitałowej została
    zarejestrowana w kwocie niższej niż określała umowa spółki -- w
    części, która stanowi różnicę między podatkiem zapłaconym i
    podatkiem należnym,
-   podwyższenie kapitału zakładowego spółki nie zostanie zarejestrowane
    lub zostanie zarejestrowane w wysokości niższej niż określona w
    uchwale - w części, która stanowi różnicę między podatkiem
    zapłaconym i podatkiem należnym od podwyższenia kapitału ujawnionego
    w rejestrze przedsiębiorców,
-   nie wpisano hipoteki do księgi wieczystej.

::: {style="border: 1px solid #BABABA; padding: 16px; margin-top: 24px; background-color: #f6f7fa; margin-bottom: 24px;"}
Przykład 1: W grudniu 2021 r. pan Tomasz sprzedał panu Lucjanowi
telewizor o wartości 2 000 zł. Z tytułu zawartej umowy zapłacono 40 zł
PCC. Skuteczność umowy sprzedaży została uzależniona od uzyskania przez
kupującego kredytu z banku. Ponieważ bank odmówił kredytu panu
Lucjanowi, wpłacony podatek podlega zwrotowi..
:::

Zwrotu podatku dokonuje właściwy organ podatkowy po przeprowadzeniu
postępowania podatkowego, zwykle na wniosek zainteresowanego. Podatek
nie podlega zwrotowi po upływie 5 lat od końca roku, w którym został
zapłacony. Jeżeli podatek został zapłacony nienależnie lub w kwocie
wyższej od należnej, wówczas podlega on zwrotowi, jako nadpłata, na
podstawie przepisów zawartych w ustawie -- Ordynacja podatkowa.

## Podstawa prawna

-   ustawa z dnia 9 września 2000 r. o podatku od czynności
    cywilnoprawnych
-   rozporządzenie Ministra Finansów z dnia 17 listopada 2023 r. w
    sprawie pobierania i zwrotu podatku od czynności cywilnoprawnych
-   rozporządzenie Ministra Finansów z dnia 27 maja 2019 r. w sprawie
    wzoru zbiorczej deklaracji w sprawie podatku od czynności
    cywilnoprawnych
:::::::::

## abc PIT
PIT to skrót angielskiego „Personal Income Tax”, co dosłownie oznacza podatek od dochodów osobistych.

### Podstawy opodatkowania
Podstawowym aktem prawnym w zakresie opodatkowania PIT jest ustawa z dnia 26 lipca 1991 r. o podatku dochodowym od osób fizycznych (dalej „ustawa PIT”).

Drugą ustawą, która reguluje większość ryczałtowych form opodatkowania, jest ustawa z dnia 20 listopada 1998 r. o zryczałtowanym podatku dochodowym od niektórych przychodów osiąganych przez osoby fizyczne (dalej „ustawa ryczałtowa”). Określa ona węższy zakres, który może podlegać opodatkowaniu i ma zastosowanie do osób, które wybrały ryczałt:

prowadzących pozarolniczą działalność gospodarczą (w zakresie dopuszczonym tą formą opodatkowania),
osiągających przychody z tytułu umowy najmu, podnajmu, dzierżawy, poddzierżawy lub innych umów o podobnym charakterze,
osiągających przychody ze sprzedaży przetworzonych w sposób inny niż przemysłowy produktów roślinnych i zwierzęcych, w ograniczonym zakresie, określonym w art. 20 ust. 1c ustawy PIT
duchownych.
Poza zakresem obu ustaw pozostają m.in. przychody:

z działalności rolniczej, ale z wyjątkiem przychodów z działów specjalnych produkcji rolnej, które są opodatkowane na zasadach określonych w ustawie PIT
z gospodarki leśnej (w rozumieniu ustawy o lasach),
podlegające przepisom o podatku od spadków i darowizn,
wynikające z czynności, które nie mogą być przedmiotem prawnie skutecznej umowy,
z tytułu podziału wspólnego majątku małżonków w wyniku ustania lub ograniczenia małżeńskiej wspólności majątkowej oraz przychodów z tytułu wyrównania dorobków po ustaniu rozdzielności majątkowej małżonków lub śmierci jednego z nich,
ze świadczeń na zaspokojenie potrzeb rodziny, objętych wspólnością majątkową małżeńską.
### Skala podatkowa: jak opodatkowuje się dochody
Podstawową formą opodatkowania dochodów jest opodatkowanie według skali podatkowej. Obecnie obowiązuje dwustopniowa skala podatkowa ze stawkami 12% i 32%, progiem dochodu 120 000 zł oraz roczną kwotą zmniejszającą podatek 3 600 zł.

Przy spełnieniu określonych warunków podatek może być obliczany przy zastosowaniu jednej 19% stawki, od dochodów z pozarolniczej działalności gospodarczej lub z działów specjalnych produkcji rolnej, z których dochód jest ustalany na podstawie prowadzonych ksiąg (wybór sposobu opłacania podatku następuje poprzez pisemne oświadczenie złożone przez podatnika).

Określone dochody opodatkowane są wyłącznie według 19% stawki podatku, tj.:

z niektórych rodzajów kapitałów pieniężnych (przykładowo, z odpłatnego zbycia papierów wartościowych lub pochodnych instrumentów finansowych),
z odpłatnego zbycia nieruchomości i określonych praw majątkowych.

## abc CIT
Podatek od dochodów osób prawnych. Tu rozliczysz CIT oraz znajdziesz informacje o podatku, ulgach, stawkach i limitach

### Przedmiot opodatkowania CIT
Informacje dotyczące podstawy opodatkowania w podatku dochodowym od osób prawnych

Opodatkowaniu podlega suma dochodów uzyskanych przez podatnika ze źródeł przychodów [1].

Źródła dochodów podzielone są na dwie grupy, dla niektórych celów traktowane rozdzielnie:

- zyski kapitałowe oraz
- inne źródła przychodów.
Dochód z danego źródła przychodów to nadwyżka sumy przychodów uzyskanych z tego źródła nad kosztami ich uzyskania - osiągnięta w roku podatkowym.

Jeżeli koszty uzyskania przychodów przekraczają sumę przychodów – to różnica jest stratą z danego źródła.

W podatkowych grupach kapitałowych dochodem ze źródła przychodów jest nadwyżka sumy dochodów wszystkich spółek tworzących grupę, uzyskanych z danego źródła przychodów, nad sumą ich strat poniesionych z tego źródła. Jeżeli suma strat poniesionych z danego źródła przychodów przez spółki, które wchodzą w skład podatkowej grupy kapitałowej przekracza sumę dochodów uzyskanych z tego źródła – to różnica stanowi stratę podatkowej grupy kapitałowej poniesioną ze źródła przychodów. [2]

Szczególną formą opodatkowania, potencjalnie dostępną dla dużej grupy podatników od 1 stycznia 2021 r., jest ryczałt od dochodów spółek kapitałowych. W tym przypadku przedmiotem opodatkowania (dochodem) jest zysk netto, który zostanie przeznaczony przez spółkę na określone cele. [3]

Ze względu na zakres opodatkowania, w kontekście terytorialnym, rozróżnia się:
- nieograniczony obowiązek podatkowy – który polega na tym, że obejmuje się obowiązkiem podatkowym całości dochodów podatnika, bez względu na miejsce ich osiągania; dotyczy on podatników, którzy mają siedzibę lub zarząd na terytorium Polski,
- ograniczony obowiązek podatkowy – który polega na tym, że obejmuje się obowiązkiem podatkowym tylko dochody osiągane na terytorium Polski; dotyczy on podatników, którzy nie mają w Polsce siedziby lub zarządu [4].

Istnieje katalog zwolnień przedmiotowych [5]. Dotyczą one niektórych form organizacyjno-prawnych, generalnie o charakterze niegospodarczym, jak np. stowarzyszenia i fundacje. Zwolnienia obejmują najczęściej tę część dochodu, która jest przeznaczona przez podatnika na określone, społecznie użyteczne cele. 

Przypisy:

[1] art. 7 ustawy CIT

[2] art. 7a ustawy CIT

[3] rozdział 6b (art. 28c i następne) ustawy CIT

[4] art. 3 ustawy CIT

[5] art. 17 ustawy CIT

Podstawa prawna
ustawa z dnia 15 lutego 1992 r. o podatku dochodowym od osób prawnych (zw. ustawą CIT)

---

### Kto jest podatnikiem CIT
W tym miejscu dowiesz się kto jest podatnikiem podatku dochodowego do osób prawnych

Podatnikami CIT są:

- osoby prawne,
- jednostki organizacyjne niemające osobowości prawnej,
- spółki kapitałowe w organizacji,
- spółki komandytowe i spółki komandytowo-akcyjne, które mają siedzibę w Polsce, 
- spółki jawne, które mają siedzibę w Polsce, jeżeli wspólnikami spółki jawnej nie są wyłącznie osoby fizyczne oraz spółka jawna nie złoży określonej informacji lub jej aktualizacji do właściwego naczelnika urzędu skarbowego,
- podatkowe grupy kapitałowe (t.j. grupy składające się z co najmniej dwóch spółek prawa handlowego mających osobowość prawną, które funkcjonują w związkach kapitałowych i spełniają określone w ustawie warunki),
- spółki niemające osobowości prawnej mające siedzibę lub zarząd w innym państwie, jeżeli zgodnie z przepisami prawa podatkowego tego państwa są traktowane jak osoby prawne i podlegają w tym państwie opodatkowaniu od całości swoich dochodów bez względu na miejsce ich osiągania.

Podatnikami stają się spółki jawne, których wspólnikami nie są wyłącznie osoby fizyczne, jeśli spółka jawna nie złoży:

1. przed rozpoczęciem roku obrotowego informacji o podatnikach PIT i CIT posiadających, bezpośrednio lub za pośrednictwem podmiotów niebędących podatnikami podatku dochodowego, prawa do udziału w zysku tej spółki, lub
2. aktualizacji informacji, o której mowa w lit. a, w terminie 14 dni, licząc od dnia zaistnienia zmian w składzie takich podatników.

Istnieje katalog wyłączeń spod przepisów ustawy, w którym znajdują się m.im. jednostki budżetowe, niektóre agencje rządowe i fundusze. Zwolnione jednostki nie składają zeznań podatkowych.

### Podstawa prawna
art. 1 i 6 ustawy z dnia 15 lutego 1992 r. o podatku dochodowym od osób prawnych

## abc VAT
Kto jest podatnikiem VAT, kim jest mały podatnik, metoda kasowa rozliczania VAT.

### Kto jest podatnikiem VAT
Podatnikiem podatku od towarów i usług (VAT) jest osoba fizyczna, prawna oraz jednostka organizacyjna nieposiadająca osobowości prawnej (np. spółka cywilna, spółka jawna, spółka partnerska, itp.), która samodzielnie wykonuje działalność gospodarczą, bez względu na cel czy rezultat takiej działalności.

Podatnikiem VAT będzie także jednostka organizacyjna niemająca osobowości prawnej stanowiąca przedsiębiorstwo w spadku kontynuująca prowadzenie działalności gospodarczej zmarłego podatnika od otwarcia spadku do dnia wygaśnięcia zarządu sukcesyjnego albo do dnia wygaśnięcia uprawnienia do powołania zarządcy sukcesyjnego, jeżeli zarząd sukcesyjny nie został ustanowiony i dokonano odpowiedniego zgłoszenia zgodnie z ustawą o zasadach ewidencji i identyfikacji podatników i płatników.

Podatnikiem VAT jest również osoba prawna, jednostka organizacyjna niemająca osobowości prawnej oraz osoba fizyczna zobowiązana do zapłaty cła (nawet w przypadku gdy importowany towar jest zwolniony od cła albo cło zostało zawieszone, albo zastosowano preferencyjną stawkę celną), uprawniona do korzystania z procedury uszlachetniania czynnego lub procedury odprawy czasowej.

Działalność gospodarcza dla celów VAT to wszelka działalność producentów, handlowców lub usługodawców, w tym podmiotów, które pozyskują zasoby naturalne oraz rolników, a także działalność osób, które wykonują wolne zawody. Działalność gospodarcza polega w szczególności na wykorzystywaniu towarów lub wartości niematerialnych i prawnych w sposób ciągły dla celów zarobkowych.

W niektórych sytuacjach podatnikami mogą być również usługobiorcy oraz podmioty, które nabywają towary.

### Kto to jest mały podatnik
Mały podatnik to podatnik VAT, u którego wartość sprzedaży (wraz z kwotą podatku) nie przekroczyła w poprzednim roku podatkowym wyrażonej w złotych kwoty, która odpowiada równowartości:

2 000 000 euro lub
45 000 euro w przypadku podatników, którzy prowadzą przedsiębiorstwo maklerskie, zarządzają funduszami inwestycyjnymi, zarządzają alternatywnymi funduszami inwestycyjnymi, są agentami, zleceniobiorcami lub innymi osobami, które świadczą usługi o podobnym charakterze, z wyjątkiem komisu.

### Kiedy mali podatnicy mogą wybrać metodę kasową rozliczania VAT
Jeśli jesteś małym podatnikiem możesz wybrać metodę kasową rozliczania VAT, po uprzednim zawiadomieniu o tym naczelnika urzędu skarbowego.

W przypadku stosowania metody kasowej obowiązek podatkowy z tytułu dostawy towarów lub świadczenia usług przez małego podatnika na rzecz innego podatnika zarejestrowanego jako podatnik VAT czynny powstaje (z pewnymi wyjątkami) z chwilą otrzymania zapłaty. Natomiast w przypadku dostawy towarów lub świadczenia usług na rzecz innych podmiotów – obowiązek podatkowy powstaje z chwilą otrzymania zapłaty, nie później niż 180. dnia od dnia wydania towaru czy wykonania usługi.

Prawo do obniżenia kwoty podatku należnego o kwotę podatku naliczonego w odniesieniu do towarów i usług nabytych przez małego podatnika, w okresie stosowania przez niego metody kasowej, powstaje nie wcześniej niż w rozliczeniu za okres, w którym dokonał on zapłaty za nabyte towary i usługi.

Jeśli rozpoczynasz w trakcie roku podatkowego wykonywanie czynności, które podlegają opodatkowaniu podatkiem VAT możesz stosować metodę kasową, jeżeli przewidywana wartość sprzedaży nie przekroczy, w  proporcji do okresu prowadzonej działalności kwoty odpowiadającej równowartości:

2 000 000 euro lub
45 000 euro w przypadku podatników, którzy prowadzą przedsiębiorstwo maklerskie, zarządzają funduszami inwestycyjnymi, są agentami, itp.).
Mali podatnicy, którzy wybrali metodę kasową, składają (z pewnymi wyjątkami) deklaracje podatkowe za okresy kwartalne do 25. dnia miesiąca następującego po każdym kolejnym kwartale.

### Co jeśli mali podatnicy nie wybiorą metody kasowej rozliczania VAT
Jeśli jesteś małym podatnikiem i nie wybierzesz metody kasowej rozliczania VAT - wówczas stosujesz ogólne zasady, które dotyczą momentu powstania obowiązku podatkowego oraz odliczania podatku naliczonego.

Mali podatnicy, którzy nie wybrali metody kasowej mogą również składać deklaracje kwartalne.

### Przedmiot opodatkowania
Co jest opodatkowane VAT, zwolnienia podmiotowe.

Przepisy o VAT stosuje się do następujących czynności opodatkowanych w Polsce (przepisy wskazują zasady określania miejsca świadczenia dla wykonywanych czynności):

- odpłatnej dostawy towarów, rozumianej jako przeniesienie prawa do rozporządzania towarem jak właściciel (w niektórych przypadkach za odpłatną dostawę może być uznane nieodpłatne przekazanie towarów przez podatnika),
- odpłatnego świadczenia usług, rozumianego jako każde świadczenie, które nie jest dostawą towarów (w niektórych przypadkach za odpłatne świadczenie usług mogą być uznane usługi świadczone nieodpłatnie),
- eksportu i importu towarów na terytorium kraju,
- wewnątrzwspólnotowej dostawy towarów,
- wewnątrzwspólnotowego nabycia towarów za wynagrodzeniem na terytorium kraju.

Za dostawę towarów lub świadczenie usług uznaje się również transfer bonu jednego przeznaczenia dokonany przez podatnika, który działa we własnym imieniu. Taki transfer bonów jednego przeznaczenia uznaje się za dostawę towarów lub świadczenie usług, których dotyczy ten bon.

## abc Akcyza
abc podatku akcyzowego
Kto płaci podatek, co jest opodatkowane, czego dotyczy obowiązek podatkowy i inne ważne informacje

### Co to jest akcyza
Podatek akcyzowy jest podatkiem pośrednim, który jest zharmonizowany na poziomie Unii Europejskiej (UE). Harmonizacja podatków pośrednich stanowi gwarancję istnienia jednolitego rynku w UE.

Podatek akcyzowy nie jest powszechny, to znaczy, że dotyczy tylko niektórych kategorii wyrobów. Wspólny system podatku akcyzowego w UE obejmuje regulacje, które dotyczą wyrobów akcyzowych, takich jak: wyroby energetyczne, energia elektryczna, napoje alkoholowe oraz wyroby tytoniowe.

Opodatkowanie akcyzą innych wyrobów, np. samochodów osobowych, suszu tytoniowego, płynu do papierosów elektronicznych czy wyrobów nowatorskich leży w gestii państw członkowskich – z zastrzeżeniem, że podatki te nie mogą spowodować zwiększenia formalności w obrocie handlowym, związanych z przekraczaniem granicy między państwami członkowskimi.

### Podstawowe akty prawne
#### unijne:
Dyrektywa Rady (UE) 2020/262 z dnia 19 grudnia 2019 r. ustanawiająca ogólne zasady  dotyczące podatku akcyzowego 
#### krajowe:
ustawa z dnia 6 grudnia 2008 r. o podatku akcyzowym regulująca opodatkowanie podatkiem akcyzowym wyrobów akcyzowych oraz samochodów osobowych, organizację obrotu tymi wyrobami, a także oznaczanie znakami akcyzy
rozporządzenia Ministra Finansów wydane na podstawie delegacji zawartych w ww. ustawie
 

Jeśli w roku podatkowym oprócz przychodów objętych ulgą uzyskałeś inne przychody podlegające opodatkowaniu sprawdź, z jakich ulg i odliczeń możesz skorzystać:

### Kto jest podatnikiem
Kto płaci akcyzę

Podatnikami akcyzy są:
- osoby fizyczne,
- osoby prawne oraz
- jednostki organizacyjne niemające osobowości prawnej,
które dokonują czynności podlegających opodatkowaniu akcyzą lub wobec których zaistniał stan faktyczny, który podlega opodatkowaniu akcyzą, w tym podmiot:

który nabywa lub posiada wyroby akcyzowe, które znajdują się poza procedurą zawieszenia poboru akcyzy - jeżeli od wyrobów tych nie została zapłacona akcyza w należnej wysokości a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony;
który jest nabywcą końcowym zużywającym energię elektryczną - jeżeli od tej energii nie została zapłacona akcyza w należnej wysokości i nie można ustalić podmiotu, który sprzedał energię elektryczną nabywcy końcowemu;
który jest nabywcą lub posiadaczem suszu tytoniowego i nie prowadzi składu podatkowego, nie jest pośredniczącym podmiotem tytoniowym, grupą producentów, organizacją producentów lub producentem surowca tytoniowego, który wyprodukował susz tytoniowy - jeżeli nie została od niego zapłacona akcyza w należnej wysokości i nie można ustalić podmiotu, który sprzedał susz tytoniowy;
u którego powstają ubytki wyrobów akcyzowych lub doszło do całkowitego zniszczenia wyrobów akcyzowych - również gdy nie jest właścicielem tych wyrobów akcyzowych;
który jest wysyłającym podmiotem zagranicznym albo przedstawicielem podatkowym;
który jest uprawnionym odbiorcą - w przypadku ubytków wyrobów akcyzowych, o których mowa w art. 2 ust. 1 pkt 20 lit. f ustawy o podatku akcyzowym;
który jest zarejestrowanym odbiorcą, z wyłączeniem zarejestrowanego odbiorcy, który posiada zezwolenie na jednorazowe nabycie wyrobów akcyzowych jako zarejestrowany odbiorca - z tytułu nabycia wewnątrzwspólnotowego wyrobów akcyzowych na rzecz innego podmiotu;
który jest zarejestrowanym wysyłającym - jeżeli wysyła z zastosowaniem procedury zawieszenia poboru akcyzy wyroby akcyzowe z miejsca importu;
który używa lub sprzedaje wyroby węglowe, które uzyskał w drodze czynu zabronionego pod groźbą kary;
który jest pośredniczącym podmiotem tytoniowym, który zużywa susz tytoniowy;
który jest podmiotem prowadzącym skład podatkowy, który zużywa susz tytoniowy do innych celów niż produkcja wyrobów tytoniowych lub wyrobów nowatorskich;
który jest pośredniczącym podmiotem węglowym, który używa wyroby węglowe;
który jest finalnym nabywcą węglowym - w przypadku, użycia wyrobów węglowych do celów innych niż zwolnione; uzyskanych w sposób inny niż w drodze nabycia - jeżeli nie można ustalić podmiotu, który sprzedał wyroby węglowe finalnemu nabywcy węglowemu, a podatek akcyzowy nie został zapłacony w należnej wysokości;
który jest pośredniczącym podmiotem gazowym i używa wyrobów gazowych;
który jest finalnym nabywcą gazowym - w przypadku użycia wyrobów gazowych do celów innych niż zwolnione; uzyskanych w sposób inny niż w drodze nabycia -  jeżeli nie można ustalić podmiotu, który sprzedał wyroby gazowe finalnemu nabywcy gazowemu, a podatek akcyzowy nie został zapłacony w należnej wysokości;
który jest przedsiębiorstwem w spadku, w okresie od chwili śmierci przedsiębiorcy do dnia wygaśnięcia zarządu sukcesyjnego albo do dnia upływu terminu do powołania zarządcy sukcesyjnego, w przypadku gdy nie ustanowiono zarządu sukcesyjnego, a osoby[1] dokonały czynności, które podlegają opodatkowaniu akcyzą lub zaistniał wobec nich stan faktyczny, który podlega opodatkowaniu akcyzą, przy czym przedsiębiorstwo w spadku uznaje się za podatnika kontynuującego prowadzenie działalności gospodarczej zmarłego podatnika.
### Podatnikami akcyzy są również:
podmioty, które nie są importerami - jeżeli ciąży na nich obowiązek uiszczenia cła;
podmioty, które są właścicielami wyrobów magazynowanych w cudzym składzie podatkowym, które uzyskały od właściwego naczelnika urzędu skarbowego tzw. zezwolenie wyprowadzenia;
podmiot, który reprezentuje przedsiębiorcę zagranicznego w przypadku prowadzenia działalności w zakresie suszu tytoniowego przez przedsiębiorcę zagranicznego, który nie posiada oddziału z siedzibą na terytorium kraju i powstania zobowiązania podatkowego w stosunku do suszu tytoniowego;
podmiot, który reprezentuje wyznaczony przez podmiot zagraniczny w przypadku nabycia wewnątrzwspólnotowego energii elektrycznej przez nabywcę końcowego lub wyrobów gazowych przez finalnego nabywcę gazowego od podmiotu zagranicznego, który nie ma siedziby, miejsca zamieszkania lub stałego miejsca prowadzenia działalności na terytorium kraju;
nabywca końcowy, który dokonał nabycia wewnątrzwspólnotowego energii elektrycznej oraz odpowiednio finalny nabywca gazowy w przypadku nabycia wewnątrzwspólnotowego wyrobów gazowych w przypadku nie wyznaczenia podmiotu reprezentującego, odmowy przyjęcia zgłoszenia rejestracyjnego podmiotu reprezentującego przez organ podatkowy lub nieprzesłania w terminie przez nabywcę końcowego podmiotowi reprezentującemu kopii faktury;
każdy podmiot, który wytwarza papierosy przy użyciu maszyny do wytwarzania papierosów poza składem podatkowym lub instytucją przedpłaty akcyzy z tytułu nielegalnej produkcji (np. konsument wytwarzający papierosy przy użyciu maszyny do wytwarzania papierosów) a także każdą inną osobę, która uczestniczy w ich produkcji.
każdy podmiot, który nielegalnie produkuje płyn do papierosów elektronicznych oraz wyroby nowatorskie, a także każda inna osoba, która uczestniczy w ich produkcji. 
 

Jeżeli obowiązek podatkowy ciąży na kilku podatnikach z tytułu dokonania czynności lub zaistnienia stanu faktycznego, których przedmiotem są te same wyroby akcyzowe - zapłata akcyzy związanej z tymi wyrobami przez jednego z tych podatników powoduje wygaśnięcie zobowiązania podatkowego pozostałych podatników.

Jeżeli natomiast obowiązek podatkowy ciąży na kilku podatnikach z tytułu nielegalnej produkcji papierosów, płynu do papierosów elektronicznych oraz wyrobów nowatorskich podatnicy ci ponoszą solidarną odpowiedzialność za zobowiązanie podatkowe.

### Kto jest podatnikiem akcyzy w przypadku samochodów osobowych
W przypadku samochodów osobowych podatnikiem akcyzy jest:

podmiot, który dokonuje czynności podlegającej opodatkowaniu tj.:
 importu
 nabycia wewnątrzwspólnotowego
 sprzedaży na terytorium kraju,
podmiot, który nabył prawo rozporządzania samochodem osobowym jak właściciel - w przypadku gdy przemieszczenia samochodu osobowego z terytorium państwa członkowskiego na terytorium kraju dokonał inny podmiot niż podmiot, który nabył prawo rozporządzania samochodem osobowym jak właściciel,
Podmiot, który wystąpił o rejestrację tego samochodu na terytorium kraju, zgodnie z przepisami
o ruchu drogowym - w przypadku gdy powstanie zobowiązania podatkowego wiązać będziemy ze złożeniem wniosku o rejestrację samochodu osobowego na terytorium kraju, a podmiot występujący z wnioskiem o rejestrację nie jest właścicielem samochodu,
każdy współwłaściciel, nawet gdy czynności, które podlegają opodatkowaniu dokonał jeden ze współwłaścicieli - w przypadku gdy samochód osobowy stanowi przedmiot współwłasności,
osoba, która nabyła lub posiada samochód osobowy, niezarejestrowany wcześniej na terytorium kraju zgodnie z przepisami o ruchu drogowym, jeżeli nie można ustalić podmiotu, który dokonał wcześniejszej czynności podlegającej opodatkowaniu, a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony,
osoba na której ciąży obowiązek złożenia zawiadomienia o dokonaniu w pojeździe samochodowym zarejestrowanym na terytorium kraju zmian konstrukcyjnych zmieniających rodzaj tego pojazdu na samochód osobowy, zgodnie z przepisami o ruchu drogowym.
### Przypisy:
[1] o których mowa w art. 14 ustawy o zarządzie sukcesyjnym przedsiębiorstwem osoby fizycznej

### Co jest opodatkowane akcyzą
Co jest opodatkowane akcyzą

#### Akcyzą są opodatkowane:

produkcja wyrobów akcyzowych,
wprowadzenie wyrobów akcyzowych do składu podatkowego,
import wyrobów akcyzowych, z wyłączeniem:
importu wyrobów akcyzowych wysłanych następnie z zastosowaniem procedury zawieszenia poboru akcyzy z miejsca importu przez zarejestrowanego wysyłającego niebędącego importerem tych wyrobów,
importu wyrobów akcyzowych wprowadzonych do składu podatkowego, w celu dopuszczenia ich do obrotu w rozumieniu przepisów prawa celnego i objęcia procedurą zawieszenia poboru akcyzy, w miejscu importu znajdującym się w tym składzie podatkowym,
przypadków, gdy dług celny wygasł na podstawie art. 124 ust. 1 lit. e-g lub k unijnego kodeksu celnego”;
nabycie wewnątrzwspólnotowe wyrobów akcyzowych, z wyłączeniem takiego nabycia do składu podatkowego”,
nabycie wewnątrzwspólnotowe wyrobów akcyzowych innych niż określone w załączniku nr 2 do ustawy, które są objęte stawką akcyzy inną niż stawka zerowa, do składu podatkowego w celu objęcia ich procedurą zawieszenia poboru akcyzy, jeżeli wprowadzenie tych wyrobów do składu podatkowego nie nastąpiło,
wyprowadzenie ze składu podatkowego, poza procedurą zawieszenia poboru akcyzy, wyrobów akcyzowych, które nie są własnością podmiotu prowadzącego ten skład podatkowy – z wyłączeniem wyrobów akcyzowych objętych zwolnieniem od akcyzy ze względu na ich przeznaczenie oraz wyrobów akcyzowych wymienionych w załączniku nr 2 do ustawy, opodatkowanych zerową stawką akcyzy ze względu na ich przeznaczenie, przez podmiot, który uzyskał zezwolenie wyprowadzenia,
wysłanie z zastosowaniem procedury zawieszenia poboru akcyzy importowanych wyrobów akcyzowych z miejsca importu przez zarejestrowanego wysyłającego, który nie jest importerem tych wyrobów.
użycie wyrobów akcyzowych objętych zwolnieniem od akcyzy ze względu na ich przeznaczenie albo określoną stawką akcyzy związaną z ich przeznaczeniem, jeżeli ich użycie:
było niezgodne z przeznaczeniem, które uprawnia do zwolnienia od akcyzy albo zastosowania tej stawki akcyzy lub
nastąpiło bez zachowania warunków, które uprawniają do zwolnienia od akcyzy albo zastosowania tej stawki akcyzy,
dostarczenie wyrobów akcyzowych objętych zwolnieniem od akcyzy ze względu na ich przeznaczenie, jeżeli odbyło się ono bez zachowania warunków, które uprawniają do zastosowania zwolnienia od akcyzy,
sprzedaż wyrobów akcyzowych znajdujących się poza procedurą zawieszenia poboru akcyzy, objętych określoną stawką akcyzy związaną z ich przeznaczeniem, jeżeli ich sprzedaż odbyła się bez zachowania warunków, które uprawniają do zastosowania tej stawki akcyzy,
nabycie lub posiadanie wyrobów akcyzowych znajdujących się poza procedurą zawieszenia poboru akcyzy, jeżeli od tych wyrobów nie została zapłacona akcyza w należnej wysokości a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony,
powstanie ubytków wyrobów akcyzowych lub ich całkowite zniszczenie,
zużycie wyrobów akcyzowych określonych w załączniku nr 2 do ustawy [1] do produkcji innych wyrobów oraz zużycie napojów alkoholowych [2], przez podmiot zużywający tj. alkoholu etylowego skażonego lub np. używanego do produkcji octu, olejków eterycznych, produktów leczniczych itd,
sprzedaż lub oferowanie na sprzedaż papierosów lub tytoniu do palenia poza procedurą zawieszenia poboru akcyzy, z odpłatnością powyżej maksymalnej ceny detalicznej, w tym w połączeniu z innym towarem lub usługą lub w połączeniu z przyznaniem nabywcy nieodpłatnej premii w postaci innych towarów i usług, a w przypadku papierosów lub tytoniu do palenia oznaczonych jednocześnie podatkowymi oraz legalizacyjnymi znakami akcyzy, jeżeli odpłatność przekracza kwotę równą sumie maksymalnej ceny detalicznej i kwoty 1,30 zł, która stanowi należność za legalizacyjne znaki akcyzy.
#### Energia elektryczna
Inaczej uregulowano opodatkowanie energii elektrycznej, która z uwagi na swoje właściwości jest szczególnym wyrobem akcyzowym

Zgodnie z ustawą jest opodatkowane:

nabycie wewnątrzwspólnotowe energii elektrycznej przez nabywcę końcowego,
sprzedaż energii elektrycznej nabywcy końcowemu na terytorium kraju, w tym przez podmiot, który nie posiada koncesji na wytwarzanie, przesyłanie, dystrybucję lub obrót energią elektryczną w rozumieniu przepisów ustawy z dnia 10 kwietnia 1997 r. – Prawo energetyczne, który wyprodukował tę energię,
zużycie energii elektrycznej przez podmiot posiadający koncesję, o której mowa w pkt 2,
zużycie energii elektrycznej przez podmiot nieposiadający koncesji, o której mowa w pkt 2, który wyprodukował tę energię,
import energii elektrycznej przez nabywcę końcowego,
zużycie energii elektrycznej przez nabywcę końcowego, jeżeli nie została od niej zapłacona akcyza w należnej wysokości i nie można ustalić podmiotu, który sprzedał tę energię elektryczną nabywcy końcowemu.
Nie uznaje się natomiast za zużycie energii elektrycznej strat, które powstały w wyniku przesyłania dystrybucji lub magazynowania energii elektrycznej – z wyłączeniem energii zużytej w związku z jej przesyłaniem, dystrybucją lub magazynowaniem oraz energii elektrycznej pobranej nielegalnie.

#### Wyroby węglowe
Z kolei w przypadku wyrobów węglowych opodatkowane akcyzą jest:

sprzedaż wyrobów węglowych na terytorium kraju finalnemu nabywcy węglowemu,
nabycie wewnątrzwspólnotowe wyrobów węglowych przez finalnego nabywcę węglowego,
import wyrobów węglowych przez finalnego nabywcę węglowego,
użycie wyrobów węglowych przez pośredniczący podmiot węglowy,
użycie wyrobów węglowych przez finalnego nabywcę węglowego:
nabytych w ramach zwolnienia o którym mowa w art. 31a ust. 1, do celów innych niż zwolnione na podstawie tego przepisu, przy czym za takie użycie uznaje się również naruszenie warunków, o których mowa w art. 31a ust. 3, a także sprzedaż, eksport lub dostawę wewnątrzwspólnotową wyrobów węglowych przez finalnego nabywcę węglowego zamiast użycia ich do celów, o których mowa w art. 31a ust. 1,
uzyskanych w sposób inny niż w drodze nabycia,
jeżeli nie można ustalić podmiotu, który sprzedał wyroby węglowe finalnemu nabywcy węglowemu, a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony w należnej wysokości,
użycie lub sprzedaż wyrobów węglowych uzyskanych w drodze czynu zabronionego pod groźbą kary,
powstanie ubytków wyrobów węglowych.
#### Susz tytoniowy
W przypadku suszu tytoniowego opodatkowane jest:

nabycie wewnątrzwspólnotowe suszu tytoniowego przez inny podmiot niż podmiot prowadzący skład podatkowy, który zużywa susz tytoniowy do produkcji wyrobów tytoniowych lub wyrobów nowatorskich, lub pośredniczący podmiot tytoniowy,
sprzedaż suszu tytoniowego innemu podmiotowi niż podmiot prowadzący skład podatkowy, który zużywa susz tytoniowy do produkcji wyrobów tytoniowych lub wyrobów nowatorskich, lub pośredniczący podmiot tytoniowy, z wyłączeniem sprzedaży przez podmiot prowadzący skład podatkowy, grupę producentów suszu tytoniowego utworzoną na podstawie ustawy z dnia 15 września 2000 r. o grupach producentów rolnych i ich związkach oraz o zmianie innych ustaw (Dz.U. z 2018 r. poz. 1026 oraz z 2021 r. poz. 1603), zwaną dalej „grupą producentów”, organizację producentów surowca tytoniowego wpisaną do rejestru organizacji producentów na podstawie ustawy z dnia 11 marca 2004 r. o organizacji niektórych rynków rolnych, zwaną dalej „organizacją producentów”, oraz pośredniczący podmiot tytoniowy, którzy jednocześnie z tą sprzedażą dokonują dostawy wewnątrzwspólnotowej lub eksportu suszu tytoniowego,
import suszu tytoniowego przez inny podmiot niż prowadzący skład podatkowy, który zużywa susz tytoniowy do produkcji wyrobów tytoniowych lub wyrobów nowatorskich, lub pośredniczący podmiot tytoniowy,
zużycie suszu tytoniowego przez pośredniczący podmiot tytoniowy,
zużycie suszu przez podmiot prowadzący skład podatkowy do innych celów niż produkcja wyrobów tytoniowych lub wyrobów nowatorskich,
nabycie lub posiadanie suszu tytoniowego przez inny podmiot niż podmiot prowadzący skład podatkowy, który zużywa susz tytoniowy do produkcji wyrobów tytoniowych lub wyrobów nowatorskich, pośredniczący podmiot tytoniowy lub rolnika, który wyprodukował susz tytoniowy, jeżeli nie została od niego zapłacona akcyza w należnej wysokości i nie można ustalić podmiotu, który go sprzedał.
#### Wyroby gazowe
W przypadku wyrobów gazowych opodatkowane akcyzą jest:

nabycie wewnątrzwspólnotowe wyrobów gazowych przez finalnego nabywcę gazowego,
sprzedaż wyrobów gazowych finalnemu nabywcy gazowemu,
import wyrobów gazowych przez finalnego nabywcę gazowego,
użycie wyrobów gazowych przez pośredniczący podmiot gazowy,
użycie wyrobów gazowych przez finalnego nabywcę gazowego:
uzyskanych w sposób inny niż w drodze nabycia,
jeżeli nie można ustalić podmiotu, który sprzedał te wyroby finalnemu nabywcy gazowemu, a w wyniku kontroli podatkowej, kontroli celno-skarbowej albo postępowania podatkowego nie ustalono, że akcyza została zapłacona w należnej wysokości,
nabytych w ramach zwolnienia, o którym mowa w art. 31b ust. 1-4, do innych celów niż zwolnione na podstawie tych przepisów, przy czym za takie użycie uważa się również naruszenie warunku, o którym mowa w art. 31b ust. 5-7 lub 9, a także sprzedaż, eksport lub dostawę wewnątrzwspólnotową wyrobów gazowych przez finalnego nabywcę gazowego zamiast użycia ich do celów, o których mowa w art. 31b ust. 1-4.
Jeżeli w stosunku do wyrobu akcyzowego powstał obowiązek podatkowy w związku z wykonaniem jednej z ww. czynności, to nie powstaje obowiązek podatkowy na podstawie innej czynności, jeżeli kwota akcyzy została określona lub zadeklarowana w należnej wysokości.

#### Samochody osobowe
Odrębnie jest uregulowane opodatkowanie samochodów osobowych, w tym czynności, które rodzą obowiązek podatkowy.

Opodatkowanie akcyzą są:

import samochodu osobowego niezarejestrowanego wcześniej na terytorium kraju zgodnie z przepisami o ruchu drogowym,
nabycie wewnątrzwspólnotowe samochodu osobowego niezarejestrowanego wcześniej na terytorium kraju zgodnie z przepisami o ruchu drogowym,
pierwsza sprzedaż na terytorium kraju samochodu osobowego niezarejestrowanego na terytorium kraju zgodnie z przepisami o ruch drogowym:
wyprodukowanego na terytorium kraju,
od którego nie została zapłacona akcyzy z tytułu importu lub też nabycia wewnątrzwspólnotowego.
sprzedaż na terytorium kraju samochodu osobowego niezarejestrowanego na terytorium kraju, następująca po pierwszej sprzedaży na terytorium kraju, jeżeli wcześniej akcyza nie została zapłacona w należytej wysokości, a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony,
dokonanie w pojeździe samochodowym, innym niż samochód osobowy, zarejestrowanym na terytorium kraju zgodnie z przepisami o ruchu drogowym, zmian konstrukcyjnych zmieniających rodzaj tego pojazdu na samochód osobowy,
nabycie lub posiadanie samochodu osobowego niezarejestrowanego wcześniej na terytorium kraju zgodnie z przepisami o ruchu drogowym, jeżeli nie można ustalić podmiotu, który dokonał wcześniejszej czynności podlegającej opodatkowaniu, o której mowa w ust. 1 pkt 3 lit. b albo ust. 2, a w wyniku kontroli podatkowej, kontroli celno-skarbowej albo postępowania podatkowego nie ustalono, że podatek został zapłacony.
W stosunku do samochodów osobowych, podobnie jak w przypadku wyrobów akcyzowych, obowiązuje zasada jednofazowości opodatkowania. Akcyza pobierana jest na jednym szczeblu obrotu - jeżeli akcyza została określona lub zadeklarowana w należnej wysokości w związku np. z importem samochodu, to nie powstanie obowiązek zapłaty akcyzy z tytułu sprzedaży samochodu.

### Przypisy
[1] o których mowa w art. 89 ust. 2

[2] o których mowa w art. 32 ust. 4 pkt 2 i 3

## Podatki i opłaty lokalne
Tu znajdziesz informacje o podatkach: od nieruchomości, od środków transportowych, rolnym, leśnym i opłatach: targowej, miejscowej, uzdrowiskowej, reklamowej i od posiadania psów - https://www.podatki.gov.pl/podatki-i-oplaty-lokalne/

## Inne podatki i opłaty
Informacje o podatku od: gier hazardowych, produkcji okrętowej, tonażowym, wydobycia niektórych kopalin, niektórych instytucji finansowych, sprzedaży detalicznej i opłatach: skarbowej, cukrowej - https://www.podatki.gov.pl/pozostale-podatki/

## Cło
Opłata za przewóz towarów przez granicę celną. Tu znajdziesz informacje dla osób fizycznych i przedsiębiorców o taryfie, zwolnieniach celnych, ograniczeniach przywozu i wywozu towarów - https://www.podatki.gov.pl/clo/

## Telefon do konsultanta Krajowej Administracji Skarbowej - zmiany od 1 października 2024 r.
Od 1 października 2024 r. planujemy wdrożenie nowego modelu obsługi telefonicznej Klienta KAS. - https://www.podatki.gov.pl/skontaktuj-sie-z-nami/emcek-telefon-do-konsultanta-krajowej-administracji-skarbowej/

22 330 03 30 (z telefonów komórkowych)
801 055 055 (z telefonów stacjonarnych)
+48 22 330 03 30 (z zagranicy)